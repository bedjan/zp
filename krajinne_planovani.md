**5. KRAJINNÉ PLÁNOVÁNÍ – otázky ( prof. Ing. Petr Sklenička, CSc. )**

[1. Struktura krajiny (skladebné části struktury krajiny, hlavní charakteristiky
krajinné metrie - heterogenita krajiny, mozaikovitost, poréznost krajiny),
přírodní charakteristiky krajiny, kategorie krajiny, krajinné jednotky, ochrana
krajiny
1](#struktura-krajiny-skladebné-části-struktury-krajiny-hlavní-charakteristiky-krajinné-metrie---heterogenita-krajiny-mozaikovitost-poréznost-krajiny-přírodní-charakteristiky-krajiny-kategorie-krajiny-krajinné-jednotky-ochrana-krajiny)

[2. Formy krajinného plánování v ČR (Systém krajinného plánování )
3](#formy-krajinného-plánování-v-čr-systém-krajinného-plánování)

[3. Podklady pro krajinné plánování (příklady, využití)
6](#podklady-pro-krajinné-plánování-příklady-využití)

[4. Fragmentace krajiny a možnosti jejího řešení, problémy malých populací,
teorie ostrovní biogeografie
8](#fragmentace-krajiny-a-možnosti-jejího-řešení-problémy-malých-populací-teorie-ostrovní-biogeografie)

[5. Plán společných zařízení KPÚ 9](#plán-společných-zařízení-kpú)

[6. Ekologické sítě (definice, význam, příklady, ÚSES - definice, skladebné
součásti, uplatnění ÚSES v různých formách krajinného plánování)
10](#ekologické-sítě-definice-význam-příklady-úses---definice-skladebné-součásti-uplatnění-úses-v-různých-formách-krajinného-plánování)

[7. Krajinných ráz - podklady, teoretická východiska, principy hodnocení a
ochrany
13](#krajinných-ráz---podklady-teoretická-východiska-principy-hodnocení-a-ochrany)

[8. Zohlednění okrajového efektu v různých formách krajinného plánování
14](#zohlednění-okrajového-efektu-v-různých-formách-krajinného-plánování)

[9. Sledování změn krajiny, mapové podklady, letecké snímky, dálkový průzkum
Země
15](#sledování-změn-krajiny-mapové-podklady-letecké-snímky-dálkový-průzkum-země)

[10. Protierozní ochrana v různých formách krajinného plánování, rekultivace,
revitalizace
17](#protierozní-ochrana-v-různých-formách-krajinného-plánování-rekultivace-revitalizace)

[11. Zemědělská půda, obnova biotopů na zemědělské půdě, program obnovy venkova
18](#zemědělská-půda-obnova-biotopů-na-zemědělské-půdě-program-obnovy-venkova)

[12. Zákon o ochraně přírody a krajiny (druhová ochrana a obecná ochrana přírody
a krajiny včetně VKP, zvláště chráněná území)
19](#zákon-o-ochraně-přírody-a-krajiny-druhová-ochrana-a-obecná-ochrana-přírody-a-krajiny-včetně-vkp-zvláště-chráněná-území)

### *1. Struktura krajiny (skladebné části struktury krajiny, hlavní charakteristiky krajinné metrie - heterogenita krajiny, mozaikovitost, poréznost krajiny), přírodní charakteristiky krajiny, kategorie krajiny, krajinné jednotky, ochrana krajiny*

[K obsahu](#_top)

STRUKTURA KRAJINY – ovlivňuje biodiverzitu, rozmístění populací, jejich
zdravotní stav -\> jedná se o základní ukazatel ekologické hodnoty krajiny.

**SKLADEBNÉ ČÁSTI STRUKTURY KRAJINY:**

MATRIX – nejrozsáhlejší a prostorově nejspojitější skladebná část krajiny.

*Pro identifikaci matrix 3 kritéria:*

KRITÉRIUM RELATIVNÍ PLOCHY: plocha matrix by měla být větší než plocha
kteréhokoliv jiného typu krajinné složky. Pokud se podílí jeden z typů
krajinných složek více než 50% na celkové výměře krajiny, lze jej velmi
pravděpodobně označit za matrix. Pokud nejrozšířenější typ pokrývá méně než 50
%, je nutné vzít v úvahu další kritérium.

KRITÉRIUM SPOJITOSTI: jako příklad, kdy první kritérium nefunguje, je uváděna
krajina se živými ploty. Ty ač tvoří max. 1/10 plochy krajiny, obklopují
jednotlivé pozemky a splňující druhé kritérium, tedy spojují jednotlivé krajinné
složky. Častější případ krajiny je, když kritéria jdou ruku v ruce.

KRITÉRIUM ŘÍDÍCÍHO ELEMENTU V DYNAMICE KRAJINY: jde o to, který typ krajinných
složek převezme úlohu řídícího elementu v případě, kdy ustane obdělávání
krajiny. Bude to ten typ, který představuje zdroj druhů, které budou nejsnáze
kolonizovat opuštěné plochy. Vyhodnocení třetího kritéria je nejsložitější, je
klíčové a někdy rozhoduje, i když je v rozporu s prvním nebo druhým kritériem.

Matrix krajin ČR je tvořena převážně ekologicky relativně labilnějšími
ekosystémy, úlohu nositele ekologické stability přebírají enklávy a koridory.

ENKLÁVY (PLOŠKY)- neliniový, tedy plošný útvar, lišící se vzhledem od svého
okolí. Často jsou obklopené krajinou matrix. Enklávy se různí co do velikosti,
tvaru, typu, vnitřní heterogenity i vlastních hranic.

Z hlediska původu enkláv a mechanismů jejich vývoje lze rozlišit 5 zákl. skupin:

\-*disturbanční enklávy* (vzniklé narušením malého území v matrix)

\-*zbytkové enklávy* (vzniklé vzhledem k rušivým vlivům okolí enklávy)

\-*zdrojové enklávy* (vzniklé díky odlišným podmínkám v matrix, resp. v enklávě)

\-*introdukované enklávy* (vzniklé introdukcí druhů rostlin a živočichů, mnohdy
podmíněnou člověkem)

\-*dočasné* (efemerní) enklávy (vzniklé krátkodobými fluktuacemi faktorů
prostředí)

Nejvýznamnější z hlediska ochrany krajiny a dopadu na biotu:

*Zbytkové enklávy* – plochami potencionálního zpětného šíření cílových druhů do
okolního prostředí.

*Zdrojové enklávy* – opěrné prvky stabilizačních krajinných systémů, vykazující
malá kolísání ekologických charakteristik v čase, odolnost proti některým formám
disturbancí i často výraznou vyspělost.

KORIDORY:

Pruh území, který je stejně jako enkláva obklopen odlišným prostředím. Proti
enklávě výrazně liniový charakter.

*Plní 5 zákl. funkcí:*

\-spojením dvou či více míst plní úlohu transportního území

\-poskytují trvalé existenční podmínky některým druhům

\-samy o sobě ovlivňují okolní prostředí

\-mají bariérové nebo filtrační účinky

\-z hlediska estetického reprezentují krajinné linie a osy jako součásti
krajinné scény.

Koridory navazují na enklávy s obdobnými ekologickými charakteristikami. Jsou to
nejen prvky s přírodním prostředím, ale také umělé objekty jako komunikace,
ploty, vedení velmi vysokého napětí, kanály apod. Na jedné straně krajinu
spojují, ale mohou ji i rozdělovat. Vliv lidské činnosti zde nabývá mnohem
významnějšího efektu (především záporného).

**KLASIFIKACE KRAJINNÝCH STRUKTUR Z HLEDISKA POVAHY JEDN. SKLADEBNÝCH ČÁSTÍ
(množství, velikosti, tvary, typy) A Z HLEDISKA KOMPOZICE, TEDY VZÁJEMNÉHO
USPOŘÁDÁNÍ.**

MOZAIKA – více či méně pravidelná struktura s min. zastoupením elementů typu
koridor Nejpravidelnější varianta je forma šachovnice, v krajině se reálně
nevyskytuje.

MŘÍŽKA – tento typ tvořen vesměs liniovými elementy, které mohou být
distribuovány pravidelně nebo nahodile.

IZOLOVANÉ ENKLÁVY – struktura tvořena navzájem izolovanými krajinnými elementy.
V případě, že jsou elementy malé – struktura bodová, jestliže je uspořádání
těchto malých plošek navíc pravidelné – bodová mřížka.

PROLÍNAVÁ STRUKTURA – komponenty struktury se nepravidelně prolínají, okraje
zpravidla velmi členité.

ZONACE – struktura se souběžně uspořádanými, podélnými, postupně gradujícími
komponenty. Pokud dochází ke střídání komponentů -\> jev označován jako
ALTERNACE

POSTUPNÝ PŘECHOD – zóna postupného přechodu jednoho komponentu v druhý.

PROPUSTNOST (PORÉZNOST) KRAJINY

\-jedna s významných charakteristik krajiny

\-souvisí s charakterem matrix, enkláv i koridorů a především s jejich relativně
rovnoměrnou konfigurací

\-vyjadřuje hustotu plošek určitého typu

K tomu, abychom ji určili, musíme zjistit, kolik v ní je plošek, tj. uzavřených
hranic na jednotku plochy.

MOZAIKOVITOST

míra hustoty plošek všech typů

body sbíhavosti (styčné linie)- významná místa struktury krajiny. Označujeme
jimi protnutí tří a více typů krajinných složek. Jsou klíčové jak pro pohyb
živočišných organismů v krajině, tak i pro výskyt druhů vyžadujících přítomnost
více druhů zdrojů potravy.

KONTRAST

\-jedním s ukazatelů krajinné heterogenity. Je dán mírou odlišnosti přechodu
sousedních krajinných složek. Kulturní krajina kontrastnější než přírodní, vliv
člověka kontrast zvyšuje (zemědělství, urbanizace).

HETEROGENITY KRAJINY

Vyjadřuje stupeň pestrosti přítomných typů prostředí. Určitá míra heterogenity
existuje na každé úrovni hodnocení krajiny, žádná krajina není homogenní.

Z krajinně ekologického hlediska můžeme krajinnou heterogenitu definovat těmito
relevantními atributy:

\-typovou rozmanitostí zastoupených ekosystémů

\-intenzitou vzájemných vztahů mezi jedn. elementy krajiny

\- velikostí a tvarem těchto elementů

\-prostorovým uspořádáním elementů

\-povahou vzájemných vztahů mezi elementy a vývojovými změnami předchozích
charakteristik

MAKROHETEROGENITA: výrazná odlišnost souboru krajinných složek v jednotlivých
částech sledovaného území. Příklad: horské oblasti, kde je charakter krajiny
determinován primárně vegetační stupňovitostí

MIKROHETEROGENITA: označuje stav, kdy soubor typů krajinných složek v blízkosti
určitého bodu je podobný všude tam, kde se tento bod v krajině vyskytuje.
Příklad: rozsáhlejší zemědělská oblast s pravidelnou distribucí obcí,
propojených sítí komunikací, se systémem obdělávaných ploch v blízkosti
usedlostí.

ALFA-HETEROGENITA: prostorová heterogenita konkrétního ekosystému

BETA-HETEROGENITA: prostorová heterogenita krajinné mozaiky s výhradním
zastoupením elementů nejvýše lokálního významu

GAMA – HETEROGENITA:prostorová heterogenita krajinné mozaiky s výhradním
zastoupením elementů minimálně regionálního významu

### *2. Formy krajinného plánování v ČR (Systém krajinného plánování )*

[K obsahu](#_top)

Krajinné plánování je **racionální činnost, která převážně formou preventivně
vyhotovené dokumentace reguluje činnost člověka v krajině** – zahrnuje všechny
formy plánovací činnosti. Některé jsou definovány zákonem, jiné odrážejí místní
podmínky a potřeby. Plánování v krajině zmíněno i v Evropské úmluvě o krajině,
zde definováno jako činnost s výhledem do budoucna, která má za cíl zvýšení
hodnoty, obnovu nebo vytvoření krajiny. Cílem je tak uvést do souladu trendy
rozvoje lidské činnosti s principy ochrany přírody a krajiny (nevylučuje
z krajiny žádnou pro společnost potřebnou činnost, ale hledá soulad této
činnosti s ekologickými podmínkami).

.

Z legislativního hlediska se dají rozlišovat:

**Obligatorní** formy kraj. plánování (povinnost ze zákona – lesní hospodářský
plán, ÚSES, rekultivace, plán péče o zvláště chráněné oblasti);

**Podmíněně obligatorní** formy (územní plánování, pozemkové úpravy);

**Fakultativní** formy kraj. plánování (revitalizace, krajinářské úpravy,
ekologické optimalizace).

**Obecně platné cíle:**

Vyvážený socioekonomický rozvoj regionů,

Zlepšování životních podmínek obyvatelstva,

Zodpovědné zacházení s přírodními zdroji a ochrana ŽP,

Racionální využívání území.

Principy krajinného plánování musí být v souladu s principy trvale udržitelného
rozvoje (ekologická, sociální a ekonomická udržitelnost).

*1. Územní plánování*

Činnosti, které komplexně a soustavně řeší funkční využití území, stanoví zásady
jeho organizace a věcně a časově koordinuje výstavbu a jiné činnosti ovlivňující
rozvoj území. Významnou součástí územně plánovacího procesu je účast veřejnosti,
vycházející z práva spoluúčasti na rozhodnutích o způsobu využití území a
z práva na informace o životním prostředí. Legislativně vychází ze zákona č.
183/2006 Sb., o územním plánu a stavebním řádu. Pořizovatelem je samosprávní
orgán, územní plán sestavuje autorizovaná osoba, schválení územního plánu
spočívá na samosprávě a příslušném stavebním úřadu.

*2. Pozemkové úpravy*

Zabezpečují racionální využívání a ochranu krajiny formou právních,
biotechnických a organizačních opatření. Mají 2 hlavní cíle - ochrana a obnova
krajiny. A vytvoření prostorových předpokladů pro zpřístupnění, racionální
využívání a ochranu zemědělského půdního fondu. Zákonné ukotvení v zákoně č.
284/1991 Sb., o pozemkových úpravách a pozemkových úřadech. Dle rozsahu záměru
lze rozlišit jednoduché a komplexní pozemkové úpravy. Jedná se o dobrý nástroj,
kterým se dá měnit krajinná struktura, zejm. díky možnosti realizace ÚSES
prostřednictvím komplexních PÚ.

*3. HÚL a LHP*

Hospodářsko-úpravnické plánování je souborem poznatků, rozhodnutí a opatření o
způsobech budoucího obhospodařování lesů stanovených na základě přírodních,
produkčních, technických a ekonomických podmínek, v souladu se společenskými
podmínkami a se zájmy vlastníka lesa. Dle lesního zákona č. 289/1995 Sb. povinné
pro všechny vlastníky lesa, dle rozlohy se určuje typ plánu.

3 úrovně plánování

dlouhodobé hospodářsko-úpravnické plánování: pro velká území, k jakým cílům se
má směřovat, na období více než 10 let = **Oblastní plány rozvoje lesů –** pro
přírodní lesní oblast nebo její část, musí projít hodnocením SEA, jedná se o
hlavní dokument pro vypracování plánů nižší kategorie – LHP, LHO, obsahují i
přehled veřejných zájmů, stanovení funkčního potenciálu, rozbor přírodních
podmínek, základní hospodářská doporučení, návrh optimalizace dopravního
zpřístupnění a limitujících těžebně-dopravních technologií

rámcové plánování – **Lesní hospodářské plány**, lesní hospodářské osnovy, je
zde řešena výše a druh těžby, 10 let

LHP – velmi konkrétní, povinný pro vlastníka více než lesa, charakteristika
současného stavu, základy hospodaření, závazná část – max. výše těžeb, umístění
těžeb, minimální podíl melioračních a zpevňujících dřevin, plocha výchovných
zásahů, doporučující část – plocha prořezávek, potřeba zalesnění, část mapová a
textová (tzv. Hospodářská kniha),

LHO – zjednodušený LHP, pro lesy menší než , zpracovatelem stát, zdarma předává
vlastníkům

podobné plánování - decenium

*4. Územní systém ekologické stability*

Podle zákona č. 114/1992 Sb. je územní systém ekologické stability krajiny
definován jako **vzájemně propojený soubor přirozených i pozměněných, avšak
přírodě blízkých ekosystémů, které udržují přírodní rovnováhu**. Jejich cílem je
zachování biodiverzity přírodních ekosystémů, stabilizační působení na okolní
antropicky narušenou krajinu, uchování a podpora přirozeného genofondu, oddělení
ekologicky méně stabilních částí krajiny, podpora polyfunkčního využití krajiny
a uchování výrazných krajinných fenoménů.

Při vymezování se vychází z nejmenší velikosti, problémem je však rozdílná
velikost u různých typů společenstev. Rozlišují se 3 úrovně ÚSES –
nadregionální, regionální, místní (lokální).

Nadregionální (nebo národní) – hlavní migrační cesty flory a fauny, v každém
bioregionu min. 1 segment, jedná se o reprezentativní a dostatečně veliký
koridor/centrum

Regionální – zajišťuje územní podmínky pro trvalé zachování druhové rozmanitosti
přirozeného genofondu určitého bioregionu. Síť národní biocenter propojených
národními biokoridory reprezentuje rozmanitost přírodních společenstev
v regionu. V ČR vymezeno 90 bioregionů a celkem 1526 regionálních biocenter.

Lokální ÚSES – nejhustší síť ekologicky stabilních částí krajiny. Významný vliv
zejm. v intenzivně využívaných oblastech.

V ČR jeden z nejpropracovanějších systémů v Evropě.

Vymezení ÚSES na základě

rozmanitosti potenciálních ekosystémů

prostorových vztahů v krajině

aktuálním stavu krajiny

Základem pro ÚSES je tzv. kostra ekologické stability (KES), což je v krajině
reálně existující soubor všech ekologicky stabilnějších krajinných segmentů bez
ohledu na jejich uspořádání a funkční vztahy. Vymezení KES vychází z podrobného
mapování krajiny, při němž se klade důraz hl. na typy aktuální vegetace a
využití krajiny. ÚSES tak vzniká výběrem z takto stanovené KES a jejím doplněním
o chybějící prvky do podoby funkčního prostorového systému.

ÚSES je tvořen biocentry a biokoridory, ekostabilizační působení na okolní
krajinu zprostředkovávají rovněž interakční prvky (obvykle liniového
charakteru).

**Biocentrum** je krajinný segment, který svou velikostí a stavem ekologických
podmínek umožňuje dlouhodobou existenci druhů nebo společenstev přirozeného
druhového i genového bohatství krajiny. Jedná se především o přírodní rezervace,
lesní celky, mokřady apod.

**Biokoridor** je krajinný segment, který propojuje mezi sebou biocentra a
umožňuje mezi nimi migraci organismů. Představuje dynamický prvek, který ze sítě
jinak izolovaných biocenter vytváří vzájemně se ovlivňující systém. V otevřené
krajině vedou nejvýznamnější biokoridory podél vodních toků.

**Interakční prvek** je krajinný segment, který zprostředkovává zpravidla na
lokální úrovni příznivé působení ostatních ekologicky významných krajinných
segmentů. Jsou to lokality zabezpečující životní funkce živočichů – tůně v lomu,
skupina stromů a keřů, travnatá mez, remízky apod.

*5. Plán péče o zvláště chráněná území*

Legislativně ukotveno zákonem č. 114/1992 Sb., o ochraně přírody a krajiny.

Plán péče je obligatorní formou krajinného plánování v rámci ZCHÚ. Jeho cílem je
definovat zájmy a priority ochrany přírody a krajiny, stanovit způsoby jejich
ochrany a zlepšování. Zpracovávají se odborně způsobilými osobami na 10 let,
před vlastním schválením se projednává s vlastníky a uživateli pozemků a
dotčenými orgány veřejné správy.

Formuluje krátkodobé i dlouhodobé úkoly a návrhy opatření z hlediska druhové
ochrany, ochrany a využívání půdního fondu, lesů, přírodních zdrojů, ochrany
krajinného rázu apod. Současně jsou upřesněny ekologické limity využívání území
v souvislosti s urbanizací, dopravou, rekreací, hospodářství. Na jejich základě
jsou definovány limity využívání a rozvoje území. Po schválení se stává závazným
podkladem pro jiné formy krajinného plánování, především LHP a územní plány.

Plány péče o maloplošná chráněná území – na 10 – 15 let, není právně závazný
dokument, plán zpracovává nejbližší CHKO, příp. MŽP, náležitosti:

popis současného stavu předmětu ochrany – terénní šetření, inventarizační
průzkum

charakteristika území – fyzicko-geografická charakteristika, výčet zvláště
chráněných druhů

plán zásahů a opatření – intenzita hospodaření, časový harmonogram, používání
chemických látek apod.

závěrečné údaje – stanovení zásad pro management, mapy apod.

Plány péče o velkoplošná chráněná území – méně podobné, neboť řeší plošně
rozsáhlé problémy. Stanovení základních zásad způsobu využití území dle zonace
NP a CHKO.

*6. Rekultivace*

Územně vázané převážně na plochy narušené povrchovou těžbou nerostných surovin.
Základním cílem je obnova krajiny jako polyfunkčního systému při respektování
historických souvislostí a hodnot a v kontextu okolní krajiny. Výsledná krajina
by měla splňovat ekologickou a hydrologickou vyrovnanost ve vztahu k okolní
krajině, esteticky pozitivní začlenění rekultivované lokality do krajiny,
racionální způsob využití lokality a hygienickou nezávadnost řešení. Pokud je to
možné, měli by se vytvářet obdobné krajinné celky jako před zásahem.

**Podle druhu cílového využití území se uvádějí 4 druhy rekultivace**:

zemědělská rekultivace (cílové využití – orná půda, trvalý travní porost,
vinice, sady)

lesnická rekultivace (s diferenciací podle dominantní funkce lesa)

vodní rekultivace

ostatní (sportoviště, manipulační plochy, parkoviště, kempy, parky)

Etapy rekultivací:

přípravná etapa – projekt, výzkum

důlně-technická etapa – skrývka ornice, lokalizace výsypek, tvarování výsypek

biotechnická etapa – úprava terénu, hydrologických poměrů, převrstvení terénu
zeminou, preference členitého terénu, speciální osevní postupy k zahájení
oživení území, zvyšování organické složky v půdě, používané dřeviny – jasan
ztepilý, javor klen, olše lepkavá, lípa srdčitá, dub letní, bříza bradavičnatá

*7. Revitalizace vodních toků*

Nástroj řízené obnovy hydrologických, ekologických, estetických a dalších funkcí
vodních toků a nádrží, které byly převážně člověkem potlačeny. Pro úplnou obnovu
uvedených funkcí je vždy nutné řešit vazby na nivu toku nebo celé povodí. Více
než 20% toků se stalo umělými či poloumělými stokami (příčiny ideologické –
poručíme větru, ekonomické – nivy jedny z nejúrodnějších pozemků, nutno je
odvodnit, neznalost – neuvědomení si všech dopadů).

**Revitalizace říčních systémů má za cíl především:**

obnovu přirozené funkce toků,

podporu a zvyšování retenčního potenciálu krajiny,

zvyšování samočisticí schopnosti toků,

zvyšování stability vodního režimu snižováním rozdílů extrémních průtoků,

napravování negativních důsledků nevhodně provedených pozemkových úprav,
velkoplošných odvodnění a nevhodných způsobů využití půdy.

Program revitalizace říčních systémů v ČR od roku 1992. Mezi základní cíle patří
podpora a zvyšování retenční schopnosti krajiny, náprava negativních důsledků
velkoplošných pozemkových úprav a meliorací, obnova přirozených funkcí vodních
toků a jejich koryt.

*8. Program obnovy venkova*

Potřeba komplexního rozvoje venkova v duchu trvalé udržitelnosti – vytvoření
ekonomických podmínek k podpoře obyvatel a samospráv, harmonický rozvoj zdravé
životní prostředí, kulturní a estetické hodnoty atd.

Od roku 1991, obnova základních duchovních, kulturních a přírodních hodnot
venkova, obnova místních tradic, vztah člověka k půdě. tento program je zaměřen
na hospodářský rozvoj, podporu trvale udržitelného zemědělství, agroturistiky,
zachování charakteristického rázu kulturní krajiny.

### *3. Podklady pro krajinné plánování* (příklady, využití)

[K obsahu](#_top)

V jednotlivých oborech, které využívají podklady v krajinném měřítku, zejména v
oblasti ochrany přírody a krajiny, pozemkových úpravách a územním plánování byl
zaznamenán zvýšený zájem využití historických podkladů pro účely dokumentace
historického stavu krajiny.

Historické podklady poskytují nenahraditelné informace z hlediska pochopení
současného stavu krajiny a plánování změn ve využití krajiny. V současnosti jsou
historické podklady nezbytným podkladovým materiálem pro většinu projektů
pozemkových úprav, územních plánů, územních systémů ekologické stability,
projektů revitalizace apod. Existuje celá řada autorů, kteří poskytují přehled a
možnosti využití podkladů pro účely sledování vývoje krajiny.

*a) Písemné podklady*

*Statistická data o evidenci pozemků a využívání půdního fondu*

Berní rula - nebo také **berní rola -** celkem 4, je první úplný soupis daňových
povinností v Českém království z roku 1654. Soupisy všech pozemků,
charakteristika přírodních a hospodářských poměrů. Základní dokument pro
charakteristiku období 17. - 18. stol. Základní jednotkou korec (= 800 sáhů = )

1 - 2: neevidovala se lesní ani dominikální půda

3 - 4: evidence veškeré půdy, výměra, bonita (8 stupňů)

Tereziánský katastr - 1713 - 1757, vytvoření české barokní krajiny, plošnou
jednotkou korec

Josefský katastr - na základě patentu Josefa II. z roku 1785, stejnoměrně
zdaněna rustikální i dominikální půda, výměra pozemků měřena geometricky, ne
odhady, základní plošnou jednotkou - jitro (= 2 korce = )

Stabilní katastr - přesné geometrické měření všech pozemků, klasifikace všech
forem využití pozemků, hodnocení intravilánu - výměra zahrad, obytných budov

Lexikon obcí ČR - využití půdy a krajiny na přelomu 20. stol, vychází z výsledků
sčítání obyvatelstva v roce 1900

Digitální databáze historických dat o využívání půdy - grant PřF UK, hodnocena
všechna katastrální území, není kontinuálně, jen pro roky 1845, 1948, 1990,
2000, kdy docházelo k významným změnám

Současná data o využívání půdního fondu - velmi častá metoda v rámci
geografických oborů, sledování landuse (využití ploch) X land cover (krajinný
pokryv - např. i druh lesa)

*Archívní materiály* - slouží pouze jako doplňující informace, regionální význam

veřejné knihy

obecní kroniky

historické popisy panství

*b) Grafické podklady*

*Staré mapy českých zemí*

Klaudyánova mapa - nejstarší, 1518, 1: 685 000, orientace na jih

Helwigova mapa Slezska - 1561, 1: 530 000, orientace na jih

Crigingerova mapa Čech - 1568, 1: 638 000, orientace na sever

Fabriciova mapa Moravy - 1569, 1: 288 000

Od 17. - 18. století podrobnější mapy, které zobrazují proměny kulturní krajiny
a je tak možná její rekonstrukce

Müllerova mapa - 1723, 1:132 000, velmi podrobná

*Mapy tzv. vojenského mapování*

1. vojenské mapování - Josefské: 1763 - 1787,1: 28 800, barokní krajina před
nástupem průmyslové revoluce, barevně, pozemky, sídla, vodstvo + způsob využití
některých budov. Jako dodatek i písemný elaborát se soupisy majetku.

2. vojenské mapování - Františkovo: 1807 - 1869, 1: 28 800, použití
trigonometrické sítě, výškopis. Základem byly mapy Stabilního katastru.
Triangulace (zjišťování souřadnic a vzdáleností)

3. vojenské mapování - následně po 2. VM, kde mnoho nedostatků, měřítko 1:25 000
+ odvozená 1:75 000, 1:200 000, použití triangulace - mapy jsou přesné a
podrobnější, použití kót, vrstevnic, barevné odlišení lesů, zahrad, luk, vodstva

*Katastrální mapy*

Mapy stabilního katastru - 1825 - 1843, sáhové měřítko 1:2880, velká podrobnost
zpracování, řada informací, u každého pozemku - název trati, vlastník, číslo
pozemku, kultura pozemku, výměra, bonita, čistý výtěžek, v letech 1854 - 1856
vydán duplikát stabilního katastru, zobrazení největší míry krajinné
heterogenity, dobrý srovnávací dokument

Pozemkový katastr - pokračování Stabilního katastru, 1927 - 1955, v plném stavu
jen do 1939, katastrální mapa (1:2880) + parcelní protokol (seznam parcelních
čísel, bonita) + pozemkový arch

*Současné mapy* - ve 20.století hl. zpracovatelem map Vojenský zeměpisný ústav,
od r. 1993 - Český úřad zeměměřičský a katastrální - mapy v zákl. měřítku 1:2
000 (Katastr nemovitostí), 1:10 000 (základní mapy ČR, státní mapy odvozené,
tematické mapy)

*Obrazy a pohlednice krajiny* - spíše jako doplněk pro představu, jak daná
oblast v minulosti vypadala. V současnosti často vydávané monografie zaměřené na
1 oblast - např. pohlednice ze Šumavy apod.

*c) Letecké a družicové snímky* - nejstarší snímky z 30. let 20. stol.,
informace o cestní síti, druzích pozemků apod. Dnes ve správě Vojenského
hydrometeorologického a geografického úřadu v Dobrušce. Několik milionů snímků
metodou fotogrammetrie.

### *4. Fragmentace krajiny a možnosti jejího řešení, problémy malých populací, teorie ostrovní biogeografie*

[K obsahu](#_top)

**Fragmentace krajiny** - proces, který ovlivňuje charakter krajiny a podmínky
pro existenci organizmů, díky fragmentaci může docházet ke zvýšení krajinné
heterogenity, ale i možnost ohrožení existence různých druhů organismů.
Fragmentace je procesem, kdy je souvislá lokalita, souvislý krajinný celek (les,
křoviny, pastviny) rozparcelován na množství oddělených komponent. Fragmentace
představuje dynamický proces, který má za následek proměny charakteru lokalit a
krajinných vzorců. Je pravdou, že fragmentace krajiny a přírody vlivem lidské
činnosti začala již dávno v minulosti, avšak v současnosti je dopravní síť tak
hustá, že představuje četná rizika. Když při fragmentaci dochází k dělení
přírodních lokalit s výskytem specifických druhů rostlin a živočichů, následná
izolace pak ohrožuje přežití citlivějších druhů, neboť vzniklé segmenty mohou
být menší, než vyžaduje přežití druhu.

**Fragmentace stanovišť** - proces, během něhož je rozlehlé stanoviště děleno na
řadu menších částí.

Jednotlivé části stanovišť - fragmenty, od sebe odděleny méně hodnotnými částmi
krajiny, negativním důsledkem fragmentací je izolace populací v souvislosti
s výstavbou dálnic, plotů apod. Snižuje se tak možnost migrací a tím i
genetickým problémům malých populací.

Fragmentace krajiny je popisována dle fungování principů ostrovní biogeografie.
Tyto principy byly zohledněny při formování ÚSES, jedním z nejdůležitějších
aspektů je velikost ploch.

V rámci vytváření sítě chráněných oblastí se dle typu krajiny, jejího charakteru
apod. dává přednost buď vytvoření jedné velké chráněné oblasti nebo vytvoření
více malých, které fungují i na principu nášlapných kamenů (pro populace
výhodnější, větší možnost najít vhodnější prostředí po disturbanci původního
prostředí).

Možnosti řešení fragmentace krajiny - usnadnění migrace populací, výstavba
ekoduktů (podchody, nadchody).

Tři základní skladebné součásti krajiny – matrix, enklávy (plošky) a koridory
tvoří strukturu krajiny.

*Krajinná matrice* - 3 kritéria pro určení - relativní plochy, spojitosti a
řídícího elementu na dynamiku krajiny

*Plošky* - teorie ostrovní biogeografie - velikost ostrova, stáří, stanovištní
diverzita, izolace, disturbance

*Třídění* - vzniklé narušením (disturbanční), zbytkové, regenerující, zdrojů
prostředí, zavlečené  
(introdukované), přechodné (efemerní)

*Koridory* - dle vzniku - jako plošky

dle typu: silnice, polní cesta, vodní tok a břehový porost, mez, větrolam, živý
plot,

dle souvislosti – souvislé; se zúženími, mezerami apod.

dle výšky - vyšší než okolí; nižší než okolí

dle prostorově-funkčních hledisek - liniové; pásové; proudové - podél vodních
toků

*Sítě*: - soustavy vzniklé propojením koridorů, obklopují - spojují - oddělují
ostatní krajinné složky

**Celková struktura krajiny** - Konektivita (spojitost matrice)

\- Odpor krajiny vůči pohybu

\- Zúžení, soutěsky

\- Poréznost a interakce mezi ploškami

\- Pole vlivu

\- Poloostrovní propojení

\- prostorová orientace ve vztahu k toku

Teorie ostrovní biogeografie - vztah mezi velikostí ostrova a celkovou
biodiverzitou

\- čím je ostrov větší a starší, tím biodiverzita vyšší

\- čím dále od pevniny, tím biodiverzita klesá

\- přítomnost určitých „ostrovů“ i mimo moře – např. rašeliniště v lese atd. =
fragmentované části krajiny

Teorie metapopulací - metapopulace = soubor lokálních populací propojených
občasnou migrací jedinců

\- populace je natolik malá, že záleží na dodávání semen zvnějšku (i nových
jedinců)

\- zdrojová populace X propadová populace

\- když je metapopulace dostatečně velká nebo jsou blízko od sebe, tak můžou
přežívat i ve fragmentovaném prostředí

\- proto při plánování určitých chráněných území nebo ÚSES je důležité stanovit
takovou vzdálenost mezi jednotlivými segmenty, aby to bylo pro jednotlivé druhy
dostupné

### *5. Plán společných zařízení KPÚ*

[K obsahu](#_top)

Je plán, který se využívá při řešení komplexních pozemkových úpravách. Výchozím
podkladem je územně plánovací dokumentace, která tvoří základ pro terénní
šetření. V závislosti na terénním šetření jsou zapracovány všechny poznatky a je
pak navrženo řešení následné organizace vlastnických vztahů. Zpracovatelé
zohledňují i další dokumenty týkající se sledovaného území včetně doporučení
místních obyvatel. Návrh plánu společných zařízení je tak nezbytnou podmínkou
realizace KPÚ.

Plán společných zařízení je souborem prostorově a funkčně provázaných opatření k
zajištění základních cílů pozemkových úprav.

Zákonné ukotvení v zákoně č. 284/1991 Sb., o pozemkových úpravách a pozemkových
úřadech.

Návrh plánu lze rozdělit do **4 základních etap**:

stanovení obvodu pozemkové úpravy

plošná zonace území - sledují se typy, míra zastoupení jednotlivých ploch ve
vymezené oblasti, hl. plochy vyloučené z pozemkové úpravy a plochy nesměnitelné,
zvláště chráněná území, ochranná pásma vod, ÚSES atd.

návrh druhů pozemku

vymezení a návrh společných zařízení - hl. cestní síť, skladebné prvky ÚSES,
protierozní a vodohospodářská opatření atd.

Tento **plán tvoří**:

opatření sloužící ke zpřístupnění pozemků, jako polní nebo lesní cesty, mostky,
propustky, brody apod.

protierozní opatření pro ochranu půdního fondu, jako protierozní meze, průlehy,
zasakovací pásy, větrolamy, zatravnění, zalesnění apod.

vodohospodářská opatření sloužící k neškodnému odvedení povrchových vod a
ochraně území před záplavami, jako nádrže, rybníky, úpravy toků, suché poldry
apod.

opatření k ochraně a tvorbě životního prostředí a zvýšení ekologické stability,
jako místní územní systémy ekologické stability, doplnění zeleně apod.

Pro návrh plánu společných zařízení se přednostně využívají státní a obecní
pozemky; pokud tyto pozemky nepostačují, podílejí se na výměře těchto zařízení
všichni vlastníci poměrným dílem výměr svých pozemků. Po schválení návrhu
pozemkové úpravy přecházejí společná zařízení obvykle do vlastnictví obce, mohou
přejít i do vlastnictví jiných osob, pokud tato zařízení slouží veřejnému zájmu.
Plán vždy projednává sbor zástupců vlastníků a schvaluje zastupitelstvo obce na
veřejném zasedání. Jeho návrhem a následnou realizací v terénu jsou naplněny
důležité cíle pozemkových úprav.

### *6. Ekologické sítě (definice, význam, příklady, ÚSES - definice, skladebné součásti, uplatnění ÚSES v různých formách krajinného plánování)*

[K obsahu](#_top)

**EECONET - Evropská ekologická síť**

Národní ekologická síť v zemích střední Evropy, má zahrnout jednotlivé národní
ekologické sítě.

**NATURA 2000**

soustava chráněných území, které vytvářejí na svém území podle jednotných
principů všechny státy Evropské unie. Má za cíl zabezpečit ochranu těch druhů
živočichů, rostlin a typů přírodních stanovišť, které jsou z evropského pohledu
nejcennější, nejvíce ohrožené, vzácné, či omezené svým výskytem jen na určitou
oblast.

**ÚSES**

**definice**

Legislativně vychází ze zákona 114/1992Sb o ochraně přírody a krajiny. Územní
systém ekologické stability je definován jako vzájemně propojený soubor
přirozených i pozměněných ekosystémů, které udržují přírodní rovnováhu.

**význam ÚSES**

\- zachování biodiverzity přírodních ekosystémů

\- uchování výrazných krajinných fenoménů

\- uchování a podpora přirozeného genofondu krajiny,

\- podpora polyfunkčního využití krajiny

\- příznivé působení na okolní méně stabilní části krajiny

\- oddělení ekologicky méně stabilních částí krajiny

Rozlišují se 3 úrovně ÚSES – nadregionální, regionální, místní (lokální).

**Nadregionální** (nebo národní) – hlavní migrační cesty flory a fauny, v každém
bioregionu min. 1 segment, jedná se o reprezentativní a dostatečně veliký
koridor/centrum

**Regionální** – zajišťuje územní podmínky pro trvalé zachování druhové
rozmanitosti přirozeného genofondu určitého bioregionu. Síť národní biocenter
propojených národními biokoridory reprezentuje rozmanitost přírodních
společenstev v regionu. V ČR vymezeno 90 bioregionů a celkem 1526 regionálních
biocenter.

**Lokální ÚSES** – nejhustší síť ekologicky stabilních částí krajiny. Významný
vliv zejm. v intenzivně využívaných oblastech.

V ČR jeden z nejpropracovanějších systémů v Evropě.

Základem pro ÚSES je tzv. kostra ekologické stability (KES), což je v krajině
reálně existující soubor všech ekologicky stabilnějších krajinných segmentů bez
ohledu na jejich uspořádání a funkční vztahy. ÚSES tak vzniká výběrem z takto
stanovené KES a jejím doplněním o chybějící prvky do podoby funkčního
prostorového systému.

ÚSES je tvořen biocentry a biokoridory, ekostabilizační působení na okolní
krajinu zprostředkovávají rovněž interakční prvky (obvykle liniového
charakteru).

**Biocentrum** je krajinný segment, který svou velikostí a stavem ekologických
podmínek umožňuje dlouhodobou existenci druhů nebo společenstev přirozeného
druhového i genového bohatství krajiny. Jedná se především o přírodní rezervace,
lesní celky, mokřady apod.

**Biokoridor** je krajinný segment, který propojuje mezi sebou biocentra a
umožňuje mezi nimi migraci organismů. Představuje dynamický prvek, který ze sítě
jinak izolovaných biocenter vytváří vzájemně se ovlivňující systém. V otevřené
krajině vedou nejvýznamnější biokoridory podél vodních toků.

**Interakční prvek** je krajinný segment, který zprostředkovává zpravidla na
lokální úrovni příznivé působení ostatních ekologicky významných krajinných
segmentů. Jsou to lokality zabezpečující životní funkce živočichů – tůně v lomu,
skupina stromů a keřů, travnatá mez, remízky apod.

Existující formy krajinného plánování:

Územní plánování

Pozemkové úpravy

Hospodářská úprava lesů

Rekultivace

Revitalizace vodních toků

Zakládání a obnova biotopů na zemědělské půdě

*1) Územní plánování* - Činnosti, které komplexně a soustavně řeší funkční
využití území, stanovují zásady organizace a věcně a časově koordinuje výstavbu
a jiné činnosti ovlivňující rozvoj území. Významnou součástí územně plánovacího
procesu je účast veřejnosti, vycházející z práva spoluúčasti na rozhodnutích o
způsobu využití území a z práva na informace o životním prostředí. Legislativně
vychází ze zákona č. 183/2006 Sb., o územním plánu a stavebním řádu.
Pořizovatelem je samosprávní orgán, územní plán sestavuje autorizovaná osoba,
schválení územního plánu spočívá na samosprávě a příslušném stavebním úřadu.

Vytváří předpoklady k zabezpečení trvalého souladu všech přírodních a kulturních
hodnot v území, zejména se zřetelem na ochranu jeho hlavních složek – půdy, vody
a ovzduší.

Vzhledem k tomu, že se jedná o komplexní plán využití území, kde je pro každou
plochu řešeného území stanoveno funkční využití, jedná se o vhodnou formu
krajinného plánování pro vytvoření sítě ÚSES. Každý územní plán obce a velkého
územního celku obsahuje mapu ÚSES a při sestavování územního plánu pro další
období se řeší současný stav a budoucí rozvoj ÚSES. Hlavním východiskem je mapa
místního ÚSES, kde jsou v mapách 1:10 000 zachyceny jak funkční segmenty ÚSES,
tak i nefunkční, či navržené.

*2) Pozemkové úpravy* - je forma krajinného plánování, která racionálně řeší
využívání pozemků a ochranu krajiny prostřednictvím právních, biotechnických a
organizačních opatření. Mají 2 hlavní cíle - ochrana a obnova krajiny. A
vytvoření prostorových předpokladů pro zpřístupnění, racionální využívání a
ochranu zemědělského půdního fondu. Zákonné ukotvení v zákoně č. 284/1991 Sb., o
pozemkových úpravách a pozemkových úřadech. Dle rozsahu záměru lze rozlišit
jednoduché a komplexní pozemkové úpravy. Realizace ÚSES jeden z hlavních cílů
KPÚ.

*3) HÚL a LHP* - Hospodářsko-úpravnické plánování o způsobech budoucího
obhospodařování lesů stanovených na základě přírodních, produkčních, technických
a ekonomických podmínek, v souladu se společenskými podmínkami a se zájmy
vlastníka lesa. Dle lesního zákona č. 289/1995 Sb. povinné pro všechny vlastníky
lesa, dle rozlohy se určuje typ plánu.

3 úrovně plánování

**Oblastní plány rozvoje lesů -** dlouhodobé hospodářsko-úpravnické plánování:
pro velká území, k jakým cílům se má směřovat, na období více než 10 let

**Lesní hospodářské plány, lesní hospodářské osnovy** – rámcové plánování, je
zde řešena výše a druh těžby, 10 let

LHP – velmi konkrétní, povinný pro vlastníka více než lesa, charakteristika
současného stavu, základy hospodaření, závazná část – max. výše těžeb, umístění
těžeb, minimální podíl melioračních a zpevňujících dřevin, plocha výchovných
zásahů, doporučující část – plocha prořezávek, potřeba zalesnění, část mapová a
textová (tzv. Hospodářská kniha),

LHO – zjednodušený LHP, pro lesy menší než , zpracovatelem stát, zdarma předává
vlastníkům.

Díky lesnickému plánování je zde možnost ovlivnit druhovou skladbu lesa, což je
základem pro vytvoření ekologicky stabilnější části krajiny, což může být
v budoucnu základ pro ÚSES. Nicméně v rámci lesního plánování se uvažuje v rámci
několika desítek let, což je pro vytvoření ÚSES velmi dlouhé období.
V současnosti lze ale prostřednictvím cílených zásahů upravovat současnou
skladbu lesa a podporovat tak převahu přirozených společenstev.

*4) Rekultivace* - jedná se o formu krajinného plánování, která je územně vázaná
převážně na plochy narušené povrchovou těžbou nerostných surovin. Základním
cílem rekultivací je obnova krajiny jako polyfunkčního systému při respektování
historických souvislostí a hodnot a v kontextu okolní krajiny. Výsledná krajina
by měla splňovat ekologickou a hydrologickou vyrovnanost ve vztahu k okolní
krajině, esteticky pozitivní začlenění rekultivované lokality do krajiny,
racionální způsob využití lokality a hygienickou nezávadnost řešení. Pokud je to
možné, měli by se vytvářet obdobné krajinné celky jako před zásahem. **Podle
druhu cílového využití území se uvádějí 4 druhy rekultivace**:

zemědělská rekultivace (cílové využití – orná půda, trvalý travní porost,
vinice, sady)

lesnická rekultivace (s diferenciací podle dominantní funkce lesa)

vodní rekultivace

ostatní (sportoviště, manipulační plochy, parkoviště, kempy, parky)

U krajiny zdevastované povrchovou těžbou je většina funkcí dočasně utlumena či
zcela eliminována. Proto je v rámci revitalizací možné vytvořit ekologicky
stabilnější plochy, které právě v devastovaném území působí jako ostrovy, jsou
tak útočištěm pro řadu druhů.

*5) Revitalizace vodních toků* – forma krajinného plánování kde cílem je obnova
hydrologických, ekologických, estetických a případně jiných funkcí vodních toků
a nádrží, které byly převážně člověkem potlačeny. Negativním důsledkem úprav
toků bylo především napřimování toků, tvorba jezů a přehrad zamezující migraci
ryb, zpevňování koryt, ze kterého vyplývala nižší retenční schopnost krajiny a
výsledkem je zaplavování dříve nezaplavovaných území. Výsadba porostů na obou
březích toku má za následek z důvodu zastínění nižší biologickou aktivitu.
Úpravy toků spočívají v úplné mechanické úpravě koryta do původního stavu nebo
vytvoření podmínek pro samovolný vývoj říčního toku. Výsledkem extenzivního
řešení je tvar blízký původnímu toku. Nově vytvořená doprovodná vegetace stejně
jako tůňky apod. jsou pak součástí lokálního ÚSES.

**Revitalizace říčních systémů má za cíl především:**

obnovu přirozené funkce toků,

podporu a zvyšování retenčního potenciálu krajiny,

zvyšování samočisticí schopnosti toků,

zvyšování stability vodního režimu snižováním rozdílů extrémních průtoků,

napravování negativních důsledků nevhodně provedených pozemkových úprav,
velkoplošných odvodnění a nevhodných způsobů využití půdy.

*6) Zakládání a obnova biotopů na zemědělské půdě* - z minulých dob došlo
k devastaci malých biotopů v zemědělské krajině. Jednalo se především o meze,
remízky, mokřady, nivní louky, příkopy apod. Intenzifikace zemědělství měla za
následek snížení diverzity rostlin a živočichů na zemědělské půdě. Úkolem je
navracení těchto prvků do zemědělské krajiny, případně vytvářet nové. Pro obnovu
je nutné znát krajinu z minulých dob, na to se dají použit fotografie, obrazy i
letecké snímky. Obnovené biotopy se stanou součástí ÚSES a zvýší ekologickou a
estetickou hodnotu krajiny. Obnovy biotopů můžeme docílit novým založením a
řízenou sukcesí, nebo pomocí přirozené sukcese.

### *7. Krajinných ráz - podklady, teoretická východiska, principy hodnocení a ochrany*

[K obsahu](#_top)

**Krajinný ráz**

– je přírodní, kulturní a historická charakteristika určitého místa či oblasti,
je chráněna před činností snižující jeho estetickou a přírodní hodnotu.

\- Zásahy do krajinného rázu, zejména umisťování a povolování staveb, mohou být
prováděny pouze s ohledem na zachování zvláště chráněných území, významných
krajinných prvků a kulturních dominant krajiny.

\- Také je velmi důležité naše subjektivní vnímání krajiny. Důležitým rysem
krajiny – paměť, její estetická hodnota. Proto je v současnosti kladen velký
důraz na zachování genia loci. Jedná se o duch místa, neopakovatelnost místa,
ale velmi subjektivní vlastnost.

\- O určitém charakteru krajiny a jeho vlivu na okolí se již hovoří od 20. let
20. století, ochrana krajinného rázu jako taková je však až v zákoně č. 114/1992
Sb., o ochraně přírody a krajiny (§ 12).

Struktura vnímání krajiny

primární: reliéf, světelné podmínky, klima, významné jsou v ČR zvláštní typy
reliéfu, na poměrně malé rozloze ČR velmi pestré – díky geologickému podloží –
krasová území, izolované vulkanické kupy a kužely atd.

sekundární: projevy lidské činnosti – využití půdy, uspořádání pozemků,
urbanizace krajiny

terciérní: subjektivní vnímání krajiny, duch místa, možnosti využití krajiny…
spíše na psychologickém efektu

**Ochrana krajinného rázu** - k umisťování a povolování staveb, jakož i k jiným
činnostem, které by mohly snížit nebo změnit krajinný ráz, je nezbytný souhlas
orgánu ochrany přírody. Další podrobnosti ochrany krajinného rázu může stanovit
ministerstvo životního prostředí obecně závazným předpisem.

K ochraně krajinného rázu s významnými soustředěnými estetickými a přírodními
hodnotami, který není zvláště chráněn podle části třetí tohoto zákona, může
orgán ochrany přírody zřídit obecně závazným předpisem **přírodní park** a
stanovit omezení takového využití území, které by znamenalo zničení, poškození
nebo rušení stavu tohoto území.

**Kauzální ochrana krajinného rázu** – je hodnocení vlivů konkrétních záměrů na
krajinný ráz, např. při územním rozhodování a povolování staveb nebo v rámci
procesu EIA.

**Preventivní ochrana krajinného rázu** – je včasná formulace zásad a způsobů
ochrany krajinného rázu formou samostatných elaborátů (např. plánů péče o ZCHÚ,
koncepcí ochrany přírody a krajiny …) či jako součást ÚP či KPÚ. Definují, jaké
záměry jsou v krajině přípustné.

Postup hodnocení vlivu záměru na krajinný ráz

vymezení dostatečného prostoru kolem posuzovaného záměru z hlediska na KR

prostorová diferenciace dotčeného území – vymezení dílčích krajinných prostorů

identifikace estetických, přírodních a kulturněhistorických hodnot a stanovení
prostorových vztahů mezi jednotlivými segmenty krajiny a daným záměrem

vyhodnocení míry vlivu záměru na KR

souborné vyhodnocení a závěrečná doporučení

Následně může být vyhodnocena estetická hodnota záměru, a to jako pozitivní,
negativní, neutrální a kontrastní.

**Hodnocení krajiny** - přírodní krajina se v České republice nenachází, pouze
krajina přírodě blízká. Hodnocení krajiny je rozloženo do 3 krajinných typů a 3
krajinářských hodnot. Každý krajinný typ může mít 3 různé krajinné hodnoty,
celkem je k dispozici 9 typologických jednotek krajiny.

**Krajinné typy:**

*Krajinný typ A* – krajina přeměněná člověkem (plně antropogenizovaná)

*Krajinný typ B* – krajina harmonická (vyrovnaný vztah mezi přírodou a člověkem)

*Krajinný typ C* – krajina s převahou přírodních prvků (relativně přírodní)

| **Krajinářské hodnoty** | **Celkem (%)** | **Z toho krajinné typy (%)** |       |       |
|-------------------------|----------------|------------------------------|-------|-------|
|                         |                | **A**                        | **B** | **C** |
| **Zvýšená (+)**         | 30,4           | 0,4                          | 23,2  | 6,8   |
| **Základní (průměrná)** | 63,9           | 27,8                         | 35,1  | 1,0   |
| **Snížená (-)**         | 5,7            | 3,3                          | 1,6   | 0,8   |
| **ČR celkem**           | 100,0          | 31,5                         | 59,9  | 8,6   |

**Krajinářská hodnota:**

vysoká krajinářská hodnota (+)

základní (průměrná krajinářská hodnota (0)

nízká krajinářská hodnota (-)

### *8. Zohlednění okrajového efektu v různých formách krajinného plánování*

[K obsahu](#_top)

Okrajový efekt, je termín vystihující vyšší diverzitu a hustotu populací či
biomasy v okolí sousedních ekosystémů. Přechod mezi ekosystémy se nazývá ekoton.
Ekotonová společenstva jsou zpravidla tvořeny řadou druhů specifických pro
jednotlivé ekosystémy a navíc se zde nacházejí druhy charakteristické pouze pro
ekoton, proto je zde diverzita druhů větší než v případě samotného ekosystému.

Pro zhodnocení podobnosti druhů obývajících ekoton se používá řada koeficientů,
z nichž nejznámější je Sorensenův, Jaccardův a Kulzyňského.

**Funkce ekotonů** - může sloužit jako specifický ekosystém, jako koridor,
buffer - zásobárna, zdroj druhů kolonizujících jiné elementy (nárazník,
půdoochranný element, hydrologický faktor, mikroklimatický faktor a jako zóna
zprostředkování ekologické stability.

**Produkční funkce ekotonů** – na rozhraní 2 společenstev potvrzena vyšší
biodiverzita,

**Ochranná funkce** - díky přítomnosti např. lesa dochází i k pozitivnímu
působení na hydrologické poměry. Na rozhraní lesa a orné půdy také vysledován
pozitivní efekt na okolní labilnější prostředí díky zastínění, dodávání živin
díky opadu apod.

**Kulturní** funkce – souhrn charakteristik a hodnot, které přispívají ke
vnímání krajiny, jedná se hl. o historické, estetické a rekreační
charakteristiky. Jeden z nejčastějších typů ekotonů na pokraji lesa, v jehož
blízkosti se často nachází osídlení, čímž lze vysledovat pozitivní působení lesa
na lidské vnímání. V současnosti však dochází k problémům při zemědělské
činnosti, kdy je ekoton snižován na minimum tak, aby zemědělské výnosy
dosahovaly co největších hodnot.

Ekotony mohou být ostré nebo pozvolné, z krajinářského i ekologického hlediska,
je nejlepší přechod pozvolný a co nejdelší, neboť je v tomto přechodu vysoká
druhová diverzita, která má kladný vliv i na okolní biotopy. Na pozemku o stejné
rozloze se může délka ekotonu lišit až dvojnásobně, proto je délka jedna z
nejdůležitějších základních prostorových charakteristik.

V minulých období docházelo k nešetrným úpravám krajiny, kdy se zalesňovalo
v ucelených celcích s ostrým přechodem, louky a pastviny byly zorňovány a vodní
toky napřimovány. Důsledkem toho byl pokles druhové diverzity rostlin a
živočichů. Při krajinném plánování, zejména při Pozemkových úpravách, Územním
plánování a Hospodářské úpravě lesa se usiluje o obnovu krajiny do stavu
blízkého původní přírodě. Pozitivní vliv má rozšiřování ekotonů a to jak do
délky, tak i díky tvorbě pozvolného přechodu biotopů. Kromě ekologické funkce má
tato činnost i funkci ekonomickou, protože díky vyšší druhové diverzitě dochází
k vyšším výnosům na obdělávaných pozemcích. V blízkém sousedství ekotonu jsou
výnosy nižší, ale s rostoucí vzdáleností tento negativní jev přerůstá
v pozitivum, který nižší výnos na okrajích bohatě přesáhne. Tento trend je
přičítán vyšší míře biologické ochrany porostu zemědělských plodin, doletové
vzdálenosti hmyzích opylovačů a vyšší biomase půdního edafonu.

### *9. Sledování změn krajiny, mapové podklady, letecké snímky, dálkový průzkum Země*

[K obsahu](#_top)

K provedení krajinných úprav je třeba znát zejména historický vývoj krajiny.
Historická data o krajině jsou neopominutelným podkladem. Analýzou historických
podkladů lze identifikovat relativně homogenní etapy vývoje krajiny, relevantní
lomy evoluce a v neposlední řadě též formulovat příčinné souvislosti tohoto
vývoje či konkrétních jevů. Výsledky těchto analýz jsou cenným podkladem pro
návrh nové krajiny.

*Vyhodnocení historického vývoje krajiny by mělo zpravidla odpovědět na 4
základní otázky:*

Jaké trendy určovali vývoj ve sledovaném období

Jaká byla míra změn relevantních krajinných atributů

Jaké byly příčiny zjištěného vývoje

Jaký byl stav před výskytem kauzálního faktoru

Sledovat změny v krajině můžeme několika způsoby. Patří mezi ně vyprávění
místních obyvatel, obrázky, skici, fotografie, mapy, fotogrammetrické mapy a
družicové snímky. Z historického hlediska jsou nejcennějším podkladem místní
mapy a obrazy krajiny ve sledovaném území.

Stará období – bez mapových a písemných podkladů, zhruba do 17. století:

archeologické metody

sedimentologické metody

palynologické metody – z obsahu pylů v půdním horizontu možno zjistit, jaké
rostliny v daných obdobích převažovali, což dále poukazuje na typ zemědělství

paleogeografické práce

Tyto materiály však nepokrývají celé území, vždy jen pro určité plochy, na které
se výzkum zaměřuje, velmi finančně náročné.

V pozdějších obdobích (od poloviny 17. století, u nás však spíše 18 stol.)
dostupnější materiály pro celé území ČR.

mapové podklady

První použitelné mapy byly mapy **stabilního katastru** vytvořené v letech 1825
– 1843. Byly vytvořeny v sáhovém měřítku 1 : 2880. Skládá se z map oceňovacího
elaborátu (popis obce, klima, pozemky, vodní prvky, komunikace), konečného
elaborátu (statistické údaje za katastr) a duplikátu stabilního katastru (revize
originálu v letech 1854 – 1856 s údaji o bonitě a výnosu) Jedná se o základní
dokument pro zjištění minulého stavu krajiny, který udává podrobné informace o
každém pozemku.

Dále jsou k dispozici mapy z **vojenského mapování** – Müllerova mapa Čech, 1.
vojenské mapování, 2. vojenské mapování, 3. vojenské mapování, topografické
vojenské mapy.

Dalším významným materiálem mapy panství (od konce 17. stol.), staré lesnické a
vodohospodářské mapy.

statistická data – o využití půdy

zemské katastry – berní rula, Tereziánský katastr, Josefský katastr, Stabilní
katastr, Lexikon obcí ČR, Digitální databáze historických dat o využívání,
Současná data o využívání půdního fondu

veřejné knihy, obecní kroniky, historické popisy panství, pozemkové knihy,
urbáře, horní a vodní knihy – spíše jako doplňkové zdroje

Dalším důležitým aspektem je evidence vlastníků a využití pozemků. Nejstarší
evidencí byly **zemské desky**, které evidovali majetek před vznikem stabilního
katastru.  
**Veřejné knihy** dávali informace o vlastnických vztazích k nemovitostem a o
dalších právech, která se k nim vztahovala (dluhy, břemena…).

**Katastr nemovitostí** byl spuštěn 1. 1. 1993. Významným posunem oproti
minulosti je provedená digitalizace souboru popisných informací a započatá
digitalizace katastrálních map, která navazuje na pozemkové úpravy.

fotografie a obrazy

**Historické fotografie**, jsou velmi cenným dokladem pro historickou
rekonstrukci vybraných částí krajiny. Nejsou sice systematické, ale jejich
hodnota bývá obrovská. Bývají často srovnávány se současným stavem krajiny a
porovnávají tak změny za určité období.

**Letecké fotografické snímky -** na území české republiky jsou k dispozici
fotogrammetrické snímky od roku 1936, tedy téměř 70 let sledování změn krajiny
nad českým územím. Tyto snímky mají obrovskou vypovídací hodnotu a jsou často
podkladem pro realizaci krajinného plánování. Kromě kolmých fotografií jsou
k dispozici i šikmé záběry sloužící k názorné prezentaci současného stavu a jsou
využívány k prezentaci navržených opatření pomocí vizualizace.

**Družicové snímky** jsou využívány v posledních několika letech. Zemský povrch
se snímá opticky nebo radarově, jejich výhodou je možnost téměř neustálého
sledování krajiny a vysoká přesnost. Rozlišení dosahuje . U vojenských družic se
dá předpokládat ještě vyšší rozlišení.

Pozemní fotografie, obrazy malířů – krajinářů – spíše doplňkový zdroj.

**Sledování vývoje makrostruktury krajiny**

Makrostruktura krajiny – sledování využití půdy (land use)

Podklady pro hodnocení – statistická data, k dispozici jsou data za jednotlivá
katastrální území a vyšší správní jednotky. Nicméně v rámci katastrálních území
není zřejmé, jak vypadala organizace půdy, pouze jsou známy údaje o sumárním
zastoupení jednotlivých kategorií (zástavba, lesní plochy, vodní plochy, trvalé
travní porosty, sady, orná půda). V případě potřeby detailnějších údaje je
potřeba zvektorizovat mapy stabilního katastru týkající se daných katastrálních
území.

### *10. Protierozní ochrana v různých formách krajinného plánování, rekultivace, revitalizace*

[K obsahu](#_top)

Pojmem „eroze“ rozumíme rozrušování litosféry, resp. pedosféry pohybující se
hmotou erogenního původu. V současné době se eroze definuje jako proces,
zahrnující rozrušování půdního povrchu, transport a sedimentaci uvolněných
půdních částic působením vody, větru, ledu a jiných, tzv. erozních činitelů.

*Eroze se dělí* na vodní, větrnou, mechanickou, ledovcovou, sněhovou a
gravitační. Chemická, říční,

**Faktory ovlivňující erozi :**

geologické poměry, půdní typy

morfologie území

klima

vegetace

způsob využití krajiny

**Vodní eroze** - projevuje se nežádoucím smyvem půdy vlivem unášecím síly vody
a jejím ukládáním v nižších partiích povodí. Příčinou vodní eroze jsou
nejčastěji přívalové deště, tání sněhu, nebo stálý kolísavý průtok vody
v korytech vodních toků. Vodní eroze může být:

*plošná* - rovnoměrně na celém pozemku

*rýhová* - stékající voda vytváří zvětšující se rýhy a brázdy

*výmolová* (stržová) - dešťový odtok tvoří rýhy a výmoly, strže

*proudová říční* - vzniká tam kde soustředěné vodní toky vymílají ve stržích
trvalá vodní koryta

Pro kvantifikaci eroze – univerzální rovnice Wishmeier – Smith: zjištění
dlouhodobé průměrné ztráty půdy vodní erozí na jednotlivých pozemcích, resp.
plochách vymezených určitými hydrologickými prvky.

Základní tvar rovnice G = R\*K\*L\*S\*C\*P

G – dlouhodobá průměrná roční ztráta půdy (t.ha-1.rok-1)

R – faktor erozní účinnosti deště

K – faktor náchylnosti půdy k erozi

L – faktor délky svahu

S – faktor sklonu svahu

C – faktor ochranného vlivu vegetace

P – faktor vlivu protierozních opatření

Přípustné množství ztráty – půdy mělké 1 t.ha-1.rok-1

Půdy středně hluboké 4 t.ha-1.rok-1

Půdy hluboké 10 t.ha-1.rok-1

**Opatření proti vodní erozi**

Řešeny v řadě jiných realizačních opatření – KPÚ, ÚSES. Státním fondem životního
prostředí je poskytována řada dotačních titulů na zabránění působení eroze,
jedná se např. o Program revitalizace říčních systémů. V rámci Ministerstva
zemědělství Program zemědělství, kde jsou také dotační opatření proti působení
eroze.

*Organizační opatření*

tvar, velikost a orientace pozemku

ochranné zatravnění a zalesnění – svahy nad 50 % zalesněny, nad 25 % trvalé
travní porosty,

způsob využívání půdy - protierozní osevní postupy a rozmístění plodin –
širokořádkové plodiny na svazích do 8 %, střídání pásů obilovin a travních
porostů na svazích 8 – 15 %

pásové střídání plodin

protierozní směr výsadby trvalých kultur (ne víc než 30° odklon řádků od směru
vrstevnic)

### *11. Zemědělská půda, obnova biotopů na zemědělské půdě, program obnovy venkova*

[K obsahu](#_top)

*Agrotechnická opatření - způsob obdělávání zem*ědělské
[půdy](http://cs.wikipedia.org/w/index.php?title=P%C5%AFda_%28sociologie%29&action=edit&redlink=1)

používání vhodných strojů (protierozní agrotechnologie )

Výsev do ochranné plodiny, mulče, strniště, posklizňových zbytků

hrázkování a důlkování

mulčování

roční střídání plodin

zatravněné meziřadí a krátkodobé porosty v meziřadí

*Biotechnická opatření*

Tato opatření mají většinou stavební charakter. Téměř vždy se jedná o založení
TTP spojené často s výsadbou dřevin. Tyto pásy zeleně protierozních prvků se tak
stává interakčním prvkem ÚSES

záchytná opatření (meze, příkopy, průlehy, terasy, zasakovací pásy)

svodná opatření (příkopy, svodné průlehy, zatravnění údolnice)

*Chemická ochrana (především u inženýrských staveb a strmých svahů)*

emulgovaná živice

tmelící látky na bázi škrobů

Pro návrh některých opatření proti vodní erozi je nutné stanovit jejich návrhové
parametry a ohledem na aktuální hydrologické charakteristiky daného území.

**Větrná eroze** - působí zpravidla plošně, výjimečně v pruzích ve směru
proudění větrů.  
Hlavnímu faktory jsou klimatické poměry (větrné charakteristiky, srážky,
výpar,…), půdní poměry (obsah. tzv. neerodovatelných částic nad 0,8mm, obsah
jílovitých částic do 0,1mm, vlhkost…) a způsob využití krajiny včetně
vegetačního krytu. Nejohroženější jsou lehké půdy (písčité až hlinitopísčité)

**Opatření proti větrné erozi:**

**Organizační opatření:** delimitace kultur (druhů pozemků), ochranné zatravnění
nebo zalesnění, návrh velikosti pozemku, uplatnění plodin s vysokým resp.
Vyloučení plodin s nízkým protierozním účinkem, protierozní směr výsadby.

*Agrotechnická opatření:* výsev do ochranné plodiny nebo do strniště, zlepšování
struktury půdy, zatravnění nebo krátkodobé porosty v mezičasí, mulčování.

**Biotechnická a technická opatření:** umělé zábrany, větrolamy.

Protierozní opatření je vhodné navrhovat jako polyfunkční opatření, kdy současně
plní funkci skladebného prvku ÚSES, krajinotvorného prvku, odvodnění polní cesty
apod. V současnosti nelze vlastníkům pozemku určit jaké plodiny, nebo úpravy
mají na svém pozemku realizovat, proto je protierozní ochrana půd složitým
problémem. Opatření je nutné tvořit v souvislosti s vlastnickými vztahy
dotčených pozemků. Zpravidla je proto problematika eroze půdy na zemědělských
pozemcích řešena jako součást komplexních pozemkových úprav a realizována
v návaznosti na ně.

**Mechanická eroze** - označuje transport půdy po svahu vlivem mechanické
energie. Jejími nejčastějšími příčinami jsou intenzivní pastva na svazích,
dlouhodobá orba pluhem při stálém překlápění ornice směrem po svahu, pojezd
těžkou mechanizací na svazích a intenzivní sešlap svahu člověkem (horské
turistické stezky).

### *12. Zákon o ochraně přírody a krajiny (druhová ochrana a obecná ochrana přírody a krajiny včetně VKP, zvláště chráněná území)*

[K obsahu](#_top)

**Zákon č. 114/1992 Sb., o ochraně přírody a krajiny** je základním [právním
předpisem](http://cs.wikipedia.org/wiki/Pr%C3%A1vn%C3%AD_p%C5%99edpis), který v
České republice stanovuje podmínky a určuje způsoby [ochrany
přírody](http://cs.wikipedia.org/wiki/Ochrana_p%C5%99%C3%ADrody) a krajiny.

Tímto zákonem jsou stanoveny 2 základní úrovně ochrany přírody a krajiny, a to
obecná a zvláštní.

V rámci **obecné ochrany** přírody je zvláštní pozornost zaměřena na ochranu
rostlin, živočichů, dřevin, geologických prvků (jeskyní), paleontologických
nálezů i ochranu krajinného rázu (pro ochranu krajinného rázu jsou vymezeny tzv.
Přírodní parky). Jedná se o ochranu všech částí přírody a krajiny, ať už se jich
týká ochrana zvláštní nebo ne.

V rámci **zvláštní ochrany PaK** je zde obecná ochrana ještě navýšena, jsou zde
definovány jednotlivé druhy zvláště chráněných území - velkoplošná CHÚ (národní
parky, chráněné krajinné oblasti) a maloplošná CHÚ (národní přírodní rezervace,
národní přírodní památky, přírodní rezervace a přírodní památky). Jedná se tedy
o reprezentaci území, které jsou např. přírodovědecky esteticky nebo kulturně
velmi ceněná. V rámci této zvláštní ochrany jsou zde stanoveny i podrobnosti
týkající se managementu těchto zvláště chráněných území, vymezení ochranných
pásem, je zde také upraveno právo myslivosti a rybářství a vlastnictví některého
majetku v jednotlivých kategoriích ZCHÚ, povinnost vypracovat návštěvní řád
území apod.

Zvláštní část zákona je věnována i soustavě chráněných území [Natura
2000](http://cs.wikipedia.org/wiki/Natura_2000), kdy je pozornost věnována
zvlášť evropsky významným lokalitám i ptačím oblastem. Je stanoven postup
sestavení národního seznamu těchto lokalit.

Pozornost je věnována i památným stromům, nebo významných krajinných prvků,
možnosti předkupního práva státu a financování výkupu pozemků ZCHÚ

Podstatnou část zákona tvoří i vymezení působnosti a pravomocí jednotlivým
dotčeným subjektům, mezi které patří orgány ochrany PaK (MŽP, AOPK, ČIŽP,
Krajské úřady apod.), zákon upravuje i působnost jednotlivých správ Národních
parků, činnost Stráže přírody apod. Dále jsou zde stanoveny i povinnosti
fyzických a právnických osob při ochraně PaK.
